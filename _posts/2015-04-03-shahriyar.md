---
layout: essay
title: Influenze turche nella poesia persiana di inizio 1900
tags: [poesia, turco]
categories:
- essay
---

##Introduzione

Scopo di questo saggio è presentare un'approfondimento sulle influenze turche nella poesia persiana, in particolare a partire dall'inizio del 1900, e mostrare come la particolarità dell'area azera, un'enclave turcofona in territorio persiano, le abbia permesso di svolgere un ruolo di collegamento sia con le innovazioni socio-culturali sviluppatesi nell'impero Ottomano [^12] che con le influenze europee soprattutto in ambito letterario e politico. 

Come vedremo più approfonditamente in seguito non solo la vicinanza linguistica ma anche la presenza di uno spirito nazionalista che rivendicava indipendenza per la popolazione azera fornirono un terreno fertile per idee cosiddette moderniste che innovarono la produzione letteraria sia dal punto di vista formale che a livello di contenuti. L'utilizzo della lingua azerì, fino ad ora considerata *volgare* e inadatta alla forma poetica, fu visto come un mezzo per raggiungere appunto il *volgo* e differenziarsi dall'astrazione e dall'idealismo propri della poesia persiana classica. La nascita di giornali satirici in cui venivano criticati più o meno apertamente i cosiddetti signori della terra (*khan*) o il clero sciita e il grande successo di diffusione che ottennero sono un chiaro segno di un sentimento di oppressione di cui si ha testimonianza anche nella strenua resistenza posta dai cittadini di Tabriz contro l'esercito dello *Shah* durante la repressione che pose fine al Periodo costituzionale. 

La "questione" azera fu anche sfruttata ed enfatizzata durante l'invasione sovietica del 1946, evolvendosi in un intricato intreccio tra letteratura di stampo nazionalistico e politica indipendentista fino al riaffermarsi del dominio persiano in seguito alla ritirata dell'esercito sovietico e alla "caduta" della repubblica indipendente dell'Azerbaijan. In questo contesto di sincretismo culturale e letterario si mossero numerosi poeti di cui solo i tre considerati più rilevanti nel ruolo coperto all'interno del *corpus* letterario verranno analizzati in questo lavoro: Mirza 'Ali Akbar Saber, Mirza 'Ali Mo'jez e Mohammad-Hoseyn Shahriyar . 

Il filo conduttore di questa tesina sarà quello di mostrare come, a parte le mutuali influenze tra letteratura e politica e l'interesse dell'ultima ad utilizzare la prima per scopi propagandistici, nel caso dell'Azerbaijan iraniano si sia svolto anche un processo di "elevazione" della lingua azerì fino a raggiungere vette di elevata poesia grazie alla composizione *Heydar Babaya Salam*. 

La particolarità di questo poemetto è dovuta principalmente alla fama dell'autore guadagnata in anni di scrittura di *ghazal*[^1] nello stile classico di Hafez e in una raffinata stesura in lingua persiana; l'improvviso cambio totale di stile e lingua fu una sorpresa nel mondo letterario persiano e azero e la indiscutibile qualità del poema lo resero una pietra miliare nello sviluppo della poesia in lingua azerì. Un'altra ulteriore particolarità fu il non inserirsi nel quadro politico o satirico dell'epoca ma, piuttosto, di sfruttare al meglio le qualità della lingua sviluppando un poema quasi elegiaco per i suoi marcati tratti bucolici, caratterizzati da profonda nostalgia per il mondo perduto della vita di villaggio. 

##Contesto Storico

Durante tutto il corso del XIX° secolo la storia della Persia è stata influenzata dal cosiddetto "grande gioco", ovvero dallo scontro a distanza tra l'Impero britannico e quello russo (in seguito Unione Sovietica). Lo scopo principe di questo scontro tra le due nazioni era da parte dei britannici di bloccare le mire espansionistiche russe e di sfruttare i giacimenti petroliferi nel sud della Persia; da parte russa vi era l'obiettivo di estendere la propria sfera di influenza a sud del Caucaso fino ad ottenere uno sbocco nel golfo Persico. Nel corso degli eventi l'influenza del Impero britannico venne sostituita da quella statunitense fino a culminare nella crisi del 1946 che viene considerata da alcuni accademici come l'inizio della "guerra fredda" [@morozova_contemporary_2005].

In particolare a partire dall'inizio del 1900 e in quasi coincidenza con il cosiddetto "Periodo costituzionale" (o anche Rivoluzione costituzionale) si assiste ad un crescente fermento culturale nell'area azera del regno di Persia in particolare intorno alla città di Tabriz. Influenzati da crescenti contatti con l'Impero Ottomano e tramite questo al mondo politico e culturale europeo gli intellettuali di origine azera cominciarono a sviluppare nuove forme artistiche e ideologiche che sfociarono, anche grazie al prezioso supporto dell'Unione Sovietica, nel movimento indipendentista che portò alla temporanea autonomia della regione dell'Iran azero durante la crisi del 1946.

Per questo motivo nel periodo storico preso in considerazione  verrà rivolta particolare attenzione alla "Rivoluzione costituzionale" e al breve periodo di indipendenza dell'Azerbaijan persiano iniziato nel Dicembre 1945 con la proclamazione della Repubblica Popolare azera e terminato con la restaurazione del predominio persiano sulla città di Tabriz il 14 Dicembre 1946 [@morozova_contemporary_2005].

### Il Periodo costituzionale persiano e la fine della dinastia Qajar 

Tra le numerose ragioni di dissenso nel regno di Persia si possono annoverare gli stravaganti e dispendiosi vizi dello *Shah*, generalmente interessato a mantenere il potere più che a governare effettivamente, delegando il ruolo ai suoi ministri. Gli accordi in cui venivano concessi i diritti di sfruttamento delle ricchezze agricole e minerarie (in particolare tabacco e petrolio) del regno a potenze straniere non fece che esasperare mercanti e negozianti sui quali gravava inoltre un costante innalzamento di tasse e balzelli per risanare le casse del tesoro. 

In questo contesto la sconfitta dell'Impero russo nella guerra contro il Giappone fu visto non solo come una dimostrazione di come un paese considerato arretrato fino a poco tempo prima potesse averre la meglio su una potenza europea, ma anche come un momento propizio per tentare di deporre lo *Shah* vista la momentanea debolezza del suo alleato più prezioso.  In questo caso, il pretesto fu quando il governatore di Teheran punì con la fustigazione un gruppo di mercanti che si rifiutarono di annullare l'innalzamento del prezzo dello zucchero nel Dicembre 1905 [@avery_cambridge_1968, pg. 202]. Alla sproporzionata sentenza seguì una mobilitazione composta, in particolare,	 da mercanti e *mullah* che per protesta presero "asilo" (*bast*) nella moschea reale di Teheran, da cui però furono scacciati. In seguito si rifugiarono nel santuario di Shahzada Abd al-Azim a sud della capitale dove si aggiunsero anche numerosi studenti. Lo *Shah* decise di deporre il governatore di Teheran e di acconsentire alla formazione di una ancora non ben specificata assemblea (*adalatkhana*), in seguito a queste concessioni i protestanti si dispersero dopo 25 giorni di "asilo".

Nuove proteste scoppiarono in seguito alla decisione di espellere Shaikh Muhammad Va'iz [^13] da Teheran; in questi scontri un giovane *sayyd* venne ucciso e nuovamente mercanti e commercianti si recarono in grande numero in "asilo" presso le strutture della delegazione inglese. Dopo una settimana di protesta vennero ottenute le dimissioni del primo ministro 'Ain al-Daula e la promessa di costituire un'assemblea rappresentativa (*majlis*). In seguito alle elezioni nell'Ottobre 1906 si instaurò la prima *majlis* che cominciò da subito a lavorare sulla stesura di una costituzione che fu ratificata dal monarca nel Dicembre 1906, poco prima di morire. Nella costituzione venivano subordinate all'approvazione della *majlis* tutte le decisioni più importanti, dalla ratifica di trattati alla discussione sui prestiti dalle potenze occidentali, in essa erano anche contenuti articoli che garantivano uguaglianza dei cittadini davanti alla legge [@avery_cambridge_1968, 203] . 

In seguito all'ascesa al trono di Muhammad 'Ali Shah nel gennaio 1907, vi fu un progressivo inasprimento dei rapporti tra *Shah* e *majlis*, soprattutto con l'ala democratica e progressista composta principalmente da rappresentanti provenienti da Tabriz guidati dal giovane Sayyid Hasan Taqizade. Nell'Agosto 1907 fu ratificato il trattato Anglo-Russo in cui venivano definite le rispettive sfere di influenza, nel documento la Persia venne divisa in tre parti, il sud-ovest all'Impero britannico, il centro-nord (Teheran inclusa) all'Impero russo e una sottile zona "cuscinetto" come zona neutrale. Grazie al supporto delle truppe dello Zar nel 1908 Muhammad 'Ali riuscì nell'intento di chiudere la *majlis* e assassinare molti dei membri dell'opposizione, in questo frangente Taqizade riuscì prima ad ottenere rifugio nella delegazione britannica e in seguito a fuggire all’estero. La città di Tabriz si distinse per la ribellione all'autorità dello *Shah* e per la strenua resistenza opposta alle sue truppe, tanto che questi fu obbligato a chiedere nuovamente aiuto alle truppe Russe per riprendere il controllo della città dopo mesi di assedio. Nonostante la perdita della città molti dei combattenti riuscirono a scappare e ad unirsi con altri rivoluzionari delle provincie vicine. Al contempo anche le tribù Bakhtiyari si rivoltarono allo *Shah* e marciarono su Teheran. Preso in una morsa tra Nord e sud allo *Shah* non restò che abdicare in favore del figlio minore e prendere rifugio presso la delegazione Russa.

Fu in questo periodo che inizia la presenza statunitense in Persia, grazie alla nomina di Shuster come ministro per le finanze con il compito di negoziare migliori trattati internazionali (concessioni) per lo sfruttamento delle materie prime del paese. Questa nuova presenza non fu ben accetta dai Russi che dopo un breve ultimatum marciarono nuovamente su Teheran ottenendo le dimissioni di Shuster e la dissoluzione della *majlis* nel Dicembre 1911, ponendo fine al Periodo costituzionale e la restaurazione della monarchia.

In mancanza di una figura forte nel panorama politico, nonostante la dichiarata neutralità, durante la prima guerra mondiale il regno di Persia divenne un campo di battaglia indiretta tra gli alleati imperi russo e britannico e la Germania. Le tre potenze, nel tentativo di ottenere il controllo del paese tramite rappresentanti fantoccio, supportavano fazioni contrapposte fomentando un clima di insicurezza e violenza basato sulla frammentazione etnica. In seguito al collasso dell'Impero russo dovuto alla rivoluzione Bolscevica, l'Impero britannico rimase l'unica potenza presente direttamente nel territorio persiano. Approfittando del contesto particolarmente favorevole fu brevemente dichiarato un governo indipendente nell'Azeirbaijan persiano nel 1919 prima che truppe cosacche riprendessero il controllo di Tabriz e della regione circostante nel 1920. 

Riza Khan, allora comandante delle brigate cosacche riuscì nel suo intento di usare la situazione a suo vantaggio e, dopo aver ottenuto l'appoggio britannico, si mosse con notevole successo nel mondo politico passando da ministro della guerra a primo ministro e successivamente autoproclamandosi *Shah* nel 1925 inaugurando la dinastia Pahlavi.   

### Regime Pahlavi e restaurazione

Alla fine del periodo riformista, detto Rivoluzione costituzionale persiana (1905-1911) e al periodo di anarchia che lo seguì, durante il regime Pahlavi vi fu un svolta in chiave modernizzatrice dell'apparato statale: vennero costruite scuole, ospedali e fu notevolmente potenziata la rete di infrastrutture, e,  grazie al supporto tedesco, fu realizzata la prima rete ferroviaria. Queste permisero al regime autocratico dello *Shah* di espandere il suo controllo su tutto il regno e di sopprimere le varie realtà quasi indipendenti nelle aree tribali e limitare il coinvolgimento nella sfera politica degli *ulema*.

Il regime Pahlavi si operò in una politica di costruzione di identità nazionale sradicando le diversità etno-culturali, rivolgendo una particolare "attenzione" nei riguardi della popolazione azera, forse anche come forma di vendetta per la rivolta durante il Periodo costituzionale [@shaffer_borders_2002, pg. 48]. A questo scopo fu proibito di studiare e di utlizzare la lingua azera in ogni spazio pubblico, dalle scuole agli uffici o agli incontri ufficiali.  In particolare "*Towards Iran's ethnic minorities, however, whether Arabs, Baluchis, Kurds, Turkmens or Turki-speakers, he displayed a consistent hostility. This reflected both his suspicion of ethnic and cultural pluralism, which he viewed as a threat to the unitary state, and his dread of dissident, potentially secessionist movements. Such groups were therefore exposed to ruthless coercion to force them to enter the mainstream of Iranian society, accompanied by systematic attacks upon their cultural identities.*"  [@avery_cambridge_1968, pg. 234-235].

La crescente influenza tedesca pose il regno di Persia in una posizione particolarmente delicata durante la seconda guerra mondiale quando, nonostante la formale neutralità, esso si ritovò stretto tra l'influenza Sovietica a Nord e quella Britannica a sud, le due potenze nuovamente alleate contro la Germania. La situazione precipitò quando, in seguito all'invasione nazista dell'Unione Sovietica, fu visto come necessario utilizzare la rete ferroviaria persiana per approvigionare le truppe sovietiche, ponendo lo *Shah* sia di fronte all'impossibilità di opporsi alla richiesta sia di mantenere la posizione di neutralità. L'invasione della Persia da parte dell'Impero britannico e dell'Unione Sovietica obbligarono Riza Shah ad abdicare in favore del figlio nel 1941.

### La questione azera e la crisi del 1946

Durante l'occupazione Sovietica dell'Azerbaijan iraniano i contatti tra le due sponde del fiume Araz si fecero più stretti, molte dogane furono eliminate, e molte pubblicazioni in lingua azerì  furono sovvenzionate, la più importante *Vatan Yollunda*, nell'interesse di creare una identità nazionale e nella speranza di unificare l'Azerbaijan in una Repubblica Popolare entro la sfera di influenza Sovietica [@shaffer_borders_2002, pg. 53]. Il tema della nascita dell'identità nazionale azera è molto dibattuto, sicuramente a partire dal Periodo costituzionale si assiste alla formazione di un interesse nel riconoscimento della lingua azerì e dell'identità culturale, acuito senza dubbio dalla repressione subita durante il periodo Pahlavi. Raramente però le "richieste" degli intellettuali azeri arrivavano al punto di prevedere una secessione, nei casi più estremi lo scopo era più che altro la formazione di un consiglio regionale autonomo e la possibiità di usare il linguaggio negli ambienti burocratici e nelle scuole. Durante le prime fasi di occupazione Sovietica si assiste tuttavia ad un ulteriore inasprimento delle posizioni autonomiste basate sul concetto di *centinaia di anni di schiavitù della popolazione azera* [@morozova_contemporary_2005, pg. 90].

Nel Settembre 1945 fu fondato il movimento *Firqeh Dimukrat Azarbayjan* sotto la *leadership* di Jafar Pishavari. Per quanto vicino alle posizioni socialiste Sovietiche il programma del movimento differiva sotto alcuni principali punti, in particolare riguardo al grado di indipendenza dall'Iran e al concetto di identità etnica piuttosto che di classe. Grazie alla protezione delle truppe sovietiche, alla fine del 1945, Pishavari fu in grado di prendere il controllo del cosiddetto Azeirbaijan meridionale ed instaurare un Governo Provinciale; tuttavia, il programma politico emanato dalla *majlis* eletta a Tabriz ribadisce l'intento non separatistico ma piuttosto una richiesta di affermazione e di riconoscimento politico da parte del governo centrale dei diritti della minoranza etnica azera. Il programma si articola in quattro punti principali, in cui si ribadisce la particolarità storica dell'Azerbaijan (punto 1) che dovrebbe essere riconosciuta sotto forma di autonomia di governo, nel punto secondo si riconosce altresì la prossimità culturale e politica con il mondo persiano frutto di anni di integrazione e di sviluppo democratico per il quale molti intellettuali azeri si impegnarono profondamente durante il periodo di Rivoluzione costituzionale e di conseguenza l'intenzione a non mettere in pericolo l'unità nazionale iraniana. Il documento si conclude con la risoluzione di introdurre l'utilizzo della lingua azerì nelle scuole e negli uffici governativi il prima possibile, visto che *dato lo speciale attaccamento della Nazione dell'Azeirbaijan per la propria lingua la proibizione dell'utilizzo della stessa ha intralciato lo sviluppo e il progresso sociale della Nazione*[@shaffer_borders_2002, pg. 55] [^3] 

Grazie anche al supporto economico politico e militare dell'Unione Sovietica e della vicina Repubblica Popolare dell'Azerbaijan le richieste di Pishavari si fecero più pressanti ma il governo centrale non era nella posizione di intervenire. In particolare si può seguire la chiave di lettura dell'inasprimento delle istanze autonomiste in parallelo con le trattative sulle concessioni petrolifere dei giacimenti dell'Iran settentrionale a favore dell'Unione Sovietica e all'andamento della guerra sul fronte europeo. Infatti, quando  nel 1945, a seguito delle vittorie sul campo di battaglia,  Stalin potè concentrare l'attenzione e le forze militari sul fronte caucasico si assistette ad un crescendo di tensione con il governo Iraniano. Quest'ultimo infatti sotto pressione da parte dell'Impero britannico si ritrovava nuovamente stretto nella morsa del *grande gioco* tra le due potenze in una posizione insostenibile dal punto di vista politico. In seguito all'insuccesso delle trattative sulle concessioni petrolifere si verificò un progressivo aumento sia degli aiuti diretti da parte dei dell'Unione Sovietica nell'Azeirbaijan meridionale, sia un intensificarsi delle azioni di protesta contro il governo centrale fomentate da agenti infiltrati o formati nell'Azeirbaijan settentrionale [@morozova_contemporary_2005, pg. 95]. 

La "questione azera" venne affrontata a livello internazionale con la mediazione statunitense, in una serie di incontri tra il primo ministro iraniano Qavam e Stalin che portarono ad alcune concessioni all'Azeirbaijan meridionale per quanto riguarda il riconoscimento della lingua nei pubblici uffici e il diritto a trattenere una quota delle tasse raccolte. In seguito però, l'atteggiamento di sfida di Pishavari nei confronti del governo centrale si dovette scontrare con la *realpolitik* di Stalin, intenzionato a non dare pretesti alle potenze occidentali per intervenire direttamente. Perciò, grazie anche alle promesse di trattative per le concessioni petrolifere, l'Unione Sovietica ritirò prima le truppe e, successivamente, cominciò a limitare anche gli aiuti economici. Anche se privato del supporto del suo unico alleato Pishavari non si arrese all'evidenza e minacciò un attacco preventivo contro l'Iran per ratificare l'indipendenza azera. Il 4 Dicembre 1946 tuttavia, l'esercito iraniano cominciò a muovere in direzione di Tabriz; in contemporanea l'ambasciatore iraniano alle Nazioni Unite presentò un rapporto ufficiale sulla "questione azera", Stalin sotto pressione internazionale non offrì nessun supporto se non morale e il 14 Dicembre le truppe iraniane ripresero il controllo della regione mentre i rappresentanti della *majlis* azera si rifugiavano all'estero. 

## La poesia durante il periodo Costituzionale

Due furono le conseguenze più importanti della promulgazione della Costituzione persiana nel 1906: la comparsa del giornalismo e della satira di matrice socio-politica. Soprattutto quest’ultima ebbe un notevole successo e divenne il tema letterario predominante dell’epoca. Molti dei poeti e degli scrittori che si dedicarono a questa forma di scrittura “tematica” al contempo si occuparono di giornalismo e, appunto, sui neonati giornali e riviste, furono pubblicate la maggior parte delle opere a latere degli articoli di attualità e di opinione. Il continuo arrivo di influenze e ideologie dall’Europa, sia tramite la mediazione turco-ottomana sia tramite il Caucaso, fornì un bacino di idee nuove da cui attingere costantemente per muovere critica all’immobilismo apparente della società persiana nei periodi precedenti. Idee come il socialismo, il nazionalismo (irredentista e non, in particolare nelle vesti del pan-turchismo) e il pan-islamismo, tanto per menzionare i temi più importanti, fecero la loro comparsa, in questo periodo, sotto forma di pamphlets, articoli di giornale o poemetti satirici. Uno spiccato ottimismo in senso modernista si diffuse nelle opere letterarie di quest’epoca, in particolare rappresentato dallo spirito quasi iconoclasta nei confronti delle figure predominanti nella società persiana presente negli scritti di Mirza ’Ali Akbar Saber (vedi *infra*).

In contrasto con il forbito linguaggio di corte utilizzato nella poesia delle epoche precedenti, in questo periodo assistiamo ad una rivalutazione di termini più semplici, rivolti particolarmente ad un nuovo tipo di pubblico: l’interesse a raggiungere direttamente il popolo porta non solo ad una semplificazione del linguaggio ma anche ad una rivalutazione di tematiche più legate al folklore insieme ad un lessico popolare se non a dialetti e lingue precedentemente considerate volgari ed inadatte alla produzione artistica, come per l’appunto la lingua azerì. Il rispetto per la tradizione e la notevole autorità dei poeti classici persiani comunque inibirono lo sviluppo di nuove forme poetiche, in particolare il *ghazal* fu ampiamente utilizzato e messo al servizio dei nuovi temi, notevole e ampio fu l’utilizzo della metafora, sia come forma di “autocensura” che come forma pura di espressione poetica; in particolare si nota la sovrapposizione tra la madrepatria (*Vatan*) e la donna amata e irraggiungibile. [@berengian_azeri_1988, pg 38].

Una delle innovazioni più importanti dal punto di vista stilistico fu l'uso sempre maggiore delle strofe in contrapposizione con l'approccio "monolitico" dei periodi precedenti, l'utilizzo di stanze permetteva una maggior organizzazione dei pensieri e un sistema ritmico più vicino alle strutture utilizzate nei poemetti folkloristici, in particolare nell'Iran azero si può notare una notevole somiglianza con le strutture utilizzate dai cantastorie itineranti *ashiq*.  Un'altra forma molto utilizzata fu quella della *mostazad* consistente nell aggiunta di un verso ad ogni emistichio, in modo da alterare prolungando o accorciando la durata dei versi, un notevole passo in direzione di uno sviluppo del verso libero.

Queste innovazioni anche se pur sempre basate su strutture già presenti nella letteratura persiana classica trovarono anche forme di opposizione, in particolare come ci fa notare @berengian_azeri_1988 (pg 43) "*Iraj Mirza di Tabriz, [...] ridicolizzò le innovazioni di questo periodo nel suo poema intitolato sarcasticamente 'La rivoluzione Letteraria': I play around with the order of the rhymes / In order to become the genius of my times*".

Va fatta menzione particolare sul ruolo estremamente rilevante svolto dagli intellettuali azeri nello sviluppo di queste innovazioni in territorio persiano; infatti pur mantenendo l'uso della lingua persiana e nell'intento di arricchire l'ambito culturale in Iran furono loro i principali promotori di idee e forme modernizzatrici sia in ambito artistico che in ambito politico, grazie alla prossimità linguistica e culturale che gli diede la possibilità di accedere a fonti e pubblicazioni in lingua turca e russa tramite i contatti con Istanbul e Baku. 

Successivamente alla fine del Periodo costituzionale e alla instabilità politica che susseguì, molti intellettuali emigrarono all'estero e si formarono comunità di espatriati in europa (Berlino in particolare) e ad Istanbul. In questo frangente si confrontarono con nuovi generi letterari e politici e ne fecero tesoro sviluppando una forma sincretica di poemi e produzioni letterarie in lingua persiana contaminata da influenze turche ed europee; questo genere venne denominato *Khan-e Valedeh* dal nome del palazzo in cui si svolgevano i commerci e gli incontri della comunità di esiliati persiani a Istanbul.

Il termine fu utilizzato per la prima volta da Taqizade in un articolo comparso sulla rivista *Kaveh* pubblicata a Berlino in cui questi confrontava la poesia dell'emigrazione (appunto *Khan-e Valedeh*) con quella della madre patria *Farsi-ye Fasih* in un senso dispregiativo, ovvero notando e puntualizzando come questa forma di sincretismo letterario avesse portato ad un imbarbarimento della qualità della lingua persiana. Risulta altresì interessante notare come però lo stesso autore si ponga come strenuo difensore in senso modernizzatore della letteratura persiana, in un articolo pubblicato sul primo numero della stessa rivista; infatti, dichiara come la Persia debba "europeizzarsi" sia in corpo che in spirito pur insistendo sulla necessità di mantenere il bagaglio culturale e linguistico frutto dell'immensa qualità del lavoro dei poeti del periodo classico della letteratura persiana. .

Uno dei più ferventi critici della *Khan-e Valedeh*  fu lo scrittore Jamalzade che scrisse nella rivista *Farangestan* su come l'adulterazione della lingua persiana fosse dovuta non tanto all'introduzione di termiini europei quanto all'utilizzo indiscriminato di prestiti linguistici dal turco ottomano, in quanto quest'ultimo era composto da numerosi termini arabi persiani e francesi che sono stati sottoposti a manipolazioni per "turchizzarli" senza il minimo riguardo per le proprietà lessicali e morfologiche.

Queste apparenti contraddizioni sono forse frutto di un attitudine mirata al miglioramento e all'arricchimento della produzione letteraria in lingua persiana senza però falsare la natura e l'origine della stessa, secondo @berengian_azeri_1988 però "*quello che forse non era chiaro all'epoca era il fatto che la letteratura di influeza turca era il canale attraverso il quale la letteratura europea si stava facendo strada*" in Persia ed era inevitabilmente parte del processo auspicato da Taqizade.

### Mirza 'Ali Akbar Saber e Molla Naser ed-Din

Il successo personale di Mirza 'Ali Saber si intreccia con quello del giornale satirico Molla Naser ed-Din, pubblicato a partire dal 1906 a Tbilisi in Georgia e diffuso in tutto il mondo turcofono. Nonostante i numerosi tentativi di censura e le proteste degli *ulema* e dei *khan* di cui spesso veniva fatto scherno, il giornale soppravvisse alle numerose intimidazioni e chiusure forzate; spostata la sede prima a Tabriz e poi a Baku continuò ad essere stampato fino al 1931. In particolare si nota come il "trasferimento" in quest'utima sede coincise con l'instaurazione del regime Pahlavi (1922). Caratteristiche principali della rivista furono l'atteggiamento dissacrante nei confronti del potere costituito, fosse questo l'impersonificazione dei proprietari terrieri, il clero o il sultano Adbulhamid stesso, e l'utilizzo della lingua azerì in un tono popolare e colloquiale che fosse di facile comprenzione da chiunque. 

Si può affermare con un discreto grado di certezza che Molla Naser ed-Din fu, da un punto di vista storico, un evento perfettamente in linea con i tempi, la data di fondazione coincide quasi esattamente con il periodo di Rivoluzione costituzionale, e da un punto di vista letterario, un punto di svolta emblematico sia per le tematiche che per l'utilizzo della lingua azerì. Il successo della rivista fu quindi dovuto ai fattori stessi che ne permisero la nascita. In questo periodo infatti si assiste alla diffusione di tematiche riguardanti giustizia sociale, irredentismo e identità nazionale, democrazia o quanto meno rappresentanza del popolo nel governo della nazione. Queste idee provenienti dal mondo europeo attraverso la "mediazione" ottomana del periodo *Tanzimat* prima e del movimento dei Giovani Turchi poi si inculcarono nel caucaso e nell' Azerbaijan iraniano trovando terreno fertile specialmente nella zona di Tabriz.

Sicuramente, buona parte del successo della rivista fu dovuta a uno dei suoi più importanti collaboratori: Mirza 'Ali Akbar Saber. Nato il 30 Maggio 1862 in Azerbaijan passò la prima parte della sua vita in costante contrasto con il padre che lo voleva iniziare al lavoro nel negozio di famiglia. In seguito ad un tentativo di fuga in cui Saber tentò di aggregarsi ad una carovana in partenza per Mashad il padre acconsentì al desiderio del figlio di dedicarsi allo studio delle lettere. I primi approcci con la scrittura furono in uno stile persiano classico, compose principalmente numerosi *ghazal* e partecipò attivamente alla vita dei circoli letterari della città natale di Shirvan. 

Nel 1885 Saber intraprese un viaggio in Persia e in Asia Centrale che ebbe una notevole influenza nella sua apertura mentale e in particolare nella sua percezione sulle condizioni di vita delle popolazioni da lui visitate. Un altro fattore che ispirò i suoi scritti satirici successivi fu il fatto che dopo essersi sposato ebbe otto figli e dovette far fronte a costanti ristrettezze economiche. Raggiunse il successo a partire dal 1906 quando iniziò a scrivere per Molla Naser ed-Din, questa fama però fu accompagnata da minacce e costanti denunce da parte dei potenti che tanto dissacrava, per questo fu costretto a trasferirsi a Baku in un ambiente cittadino e più aperto alle sue idee.

I suoi scritti trattavano tematiche di attualità politica e sociale come la guerra tra Russia e Giappone o l'ingiustizia diffusa nel tardo periodo Qajar, in particolare si rivolse contro la corruzione diffusa tra i proprietari terrieri e l'ipocrisia di molti uomini di religione. Pur mantenendo uno stile vicino alla tradizione classica persiana, utilizzando *ghazal* o *roba'i*, si distinse per l'utilizzo di un linguaggio rivolto al popolo, reale destinatario delle sue opere. 

Un ottimo esempio del suo tono ironico e polemico al tempo stesso può essere trovato nel poemetto "Domande e Risposte" in cui un uomo di religione descrive le "conquiste" e i "successi" della città in cui vive, esaltando in particolare l'immobilismo culturale e sociale e mettendo a nudo anche l'ipocrisia nei confronti dei poveri e degli sfortunati: 

“Questions and Answers”:

“My friend, in what state is your glorious city today?”

“God be praised, it’s the same as it was in Noah’s day.”

“Have you new schools for the young of your country to learn in?”

“No, we’ve only Madrassaha, which stand since the year Adam was born in.”

“Do the citizens in your land read newspapers every day?”

“Some literate madmen do, but I don’t, I must say.”

“Now tell me, my friend, are there libraries in your town?”

“Young people opened a few, but we turned them upside down.”

“Are the hungry helped in your country by other men?”

“God sees their sufferings himself — Why should we help them then?”

“Do you take care of widows and women that are in need?”

“To devil with them — can’t they marry again, indeed?”

“Is the need for unity talked about in your land?”

“Yes, it is, but for eloquence’s sake you must understand.”

“Is the nation split into shi’te and sunnites still?”

“What do you mean? For such words, young man, you ought to be killed.” [^4]

Possiamo notare come l'uomo di religione si rivolge nei confronti delle vedove che, invece che cercare aiuto nella società civile dovrebbero piuttosto risposarsi e trovare rifugio in un nuovo marito; questo è argomento ricorrente nele opere di Saber, ovvero la sottomissione e l'esclusione sociale delle donne. Il tema dell'opera è altresì di un'attualità disarmante anche al giorno d'oggi nello smascherare l'oscurantismo religioso e l'ingiustizia sociale da esso prodotta. 

Un altro tema molto caro a Saber è lo sfruttamento indiscriminato delle risorse del paese ad opera di paesi terzi, in particolare degli imperi russo e britannico, e la svendita al migliore offerente delle concessioni da parte dello *Shah* che mai si riflettono in un miglioramento delle condizioni di vita della popolazione. Questo tema viene esemplarmente esposto nel poemetto "In vendita" di cui riporto le ultime due strofe[^5]:

My Kajar crown and state today i sell.

Whose business what goods I display for sale?

Come, buy, the whole of Reh today's for sale!

Instead of being a constitutional shah, 

A publicly elected guiding star, 

The army's puppet-not a sovereign by far,

Instead of always saying Oh! and Ah!

I'd drink the wine as a khan-my crown today's for sale!

Come. buy, today the whole Reh's for sale!

L'influenza di Saber e del giornale Molla Naser ed-Din nello sviluppo della letteratura in lingua azerì è espresso magistralmente da colui che verrà poi considerato il poeta per eccellenza della letteratura azera del XX° secolo, Mohammad-Hosayn Shahriyar: 
 
"Lo stile dei modernisti divenne sempre più marcato durante i primi anni del Periodo costituzionale, specialmente nelle opere a tema economico o sociale, soprattutto grazie all'influenza degli scrittori e dei poeti facenti parte del gruppo del giornale caucasico Molla Naser ed-Din, e in particolare del suo geniale poeta Saber di Shirvan" [@berengian_azeri_1988, pg 58].  


### Mirza 'Ali Mo'jez

Considerato il più importante poeta in lingua azerì del Periodo costituzionale, Mirza 'Ali Mo'jez fu anche il più radicale nelle tematiche affrontate, tanto che non vide mai la pubblicazione del suo *Divan*, infatti solo alcuni poemi furono pubblicati in Molla Naser ed-Din. Considerato un poeta rivoluzionario dalla critica Sovietica, la sua memoria fu strumentalizzata nella promozione dell'agenda politica del periodo, e la prima edizione delle sue opere, non a caso, apparve durante l'occupazione sovietica dell'Azerbaijan meridionale, nel 1945, dalla tipografia legata al giornale *Vatan Yollunda* [@berengian_azeri_1988, pg 91] circa dieci anni dopo la sua morte.

Nato nel 1873 a Shabostar, in una famiglia precipitata in difficoltà economiche dopo un periodo di relativo benessere, il nonno fu infatti governatore della città, Mo'jez  all'età di sedici anni si reca ad Istanbul per lavorare nell'attività dei fratelli. La permanenza nella città sicuramente influì non solo nella decisione di scrivere in lingua turca ma anche nei contatti diretti con i momimenti modernizzatori che fremevano nel tardo Impero ottomano. L'autore però dichiara nella sua autobiografia che la decisione di scrivere in Turco piuttosto che in Persiano fu presa in seguito al suo ritorno in Azerbaijan quando vide la "*Deplorevole situazione della mia madrepatria, e realizzai che avrei potuto combatterla solo attraverso i miei versi. Presi la decisione, quindi, di scrivere nella mia madrelingua [..] Inoltre, volevo che i miei poemi fossero comprensibili sia dalle donne che dagli uomini* [^6].

Nonostante sia possibile notare come la sua poesia sia influenzata dal turco Istanbuliota anche nella grammatica, in particolare nell'utilizzo delle particelle interrogative *mi*, *mı* e nella forma di passato narrativo *miş*, *mış*, il poeta utilizza in maniera estremamente efficace locuzioni, metafore ed espressioni tipiche del linguaggio popolare azerì, tanto che parti dei suoi poemetti sono diventate frasi di utilizzo comune. In questo frangente si allinea perfettamente allo stile di Saber, tanto da esplicitare la sua fonte di ispirazione anche nella sua autobiografia : "*Devo illuminare la mia gente come fece Saber*.[^7]

Anche se le tematiche riflettono l'influenza di Saber, gli scritti di Mo'jez sono più indirizzati alla disuguaglianza economica che a tematiche prettamente sociali, anche la sottile (non sempre) ironia di quest'ultimo è raramente presente. La rivoluzione russa e le accuse contro lo stile di vita dei ricchi così diverso da quello del popolo sono i temi che ricorrono maggiormente e l'approccio satirico di denuncia è sostituito da una forma di speranza come nel breve poemetto "Lenin":

We will always rely on Lenin, following in his wake;

You must always give Lenin his due, O Movjuz,

In these difficult times he overcame all for our sake,

Bringing poor people happiness, justice and peace. [^8]

In altri scritti tuttavia si trova un profondo disincanto nei confronti di un possibile miglioramento della condizione della popolazione soggetta allo *Shah*, e una critica all'oscurantismo predicato dai *mullah* nelle scuole religiose:

The rich, the Mollah and the scribes are exempt from taxation, Ghuneian.

All the burden falls on the poor, all the grief and vexation, Ghuneian.

[..]

Though Lenin's cause is alive he himself is dead; what a blow, Ghuneian!

[..]

The mollahs teach you grammar at school, nothing else;

They forbid geography-teaching--quite funny it seems, Ghuneian;

Is anything said about aircraft-building in the Koran, Ghuneian?

Read its thirtieth chapter, please, if you only can, Ghuneian.

It speaks about loving your land, but I doubt whether you understand,

Though you shout about it both day and night, you're an ignorant man, Ghuneian! [^9]



###  Mohammad-Hoseyn Shahriyar

Mohammad-Hoseyn Shahryar nacque nel 1905 a Tabriz, in Persia ma di madrelingua turca in quanto di etnia azera, e la sua infanzia coincise con la transizione tra il turbolento periodo di Rivoluzione costituzionale persiana e la successiva repressione. Nei primi anni di vita la famiglia ritornò nel villaggio di origine (Khoshkenab), e questo contesto quasi bucolico di vita tranquilla scandita dal contatto con la natura ebbe una notevole influenza sul giovane Shahriyar. Allo scopo di studiare medicina, nel 1921 il futuro poeta si trasferì a Teheran dove avvenne uno degli episodi che maggiormente segnarono la sua vita: innamoratosi di una ragazza già fidanzata con un attendente della Corte Imperiale, Shahriyar venne esiliato a Nishapur dovendo interrompere gli studi. 

Solo tre anni dopo (1932) potrà fare ritorno nella capitale dove trova lavoro come impiegato nella Banca dell'Agricoltura, e in quest'occasione comincia a dedicare tutte le sue energie alla composizione di poesie. I suoi *ghazal* riscuotono un grande successo e presto si afferma come una delle figure più importanti della scena letteraria persiana. Stanco della vita a Teheran nel 1953 Shahriyar decise di ritornare ad una vita più tranquilla e vicina a quella idealizzata vita di villaggio della sua infanzia, a questo scopo si trasferì a Tabriz, nella regione dell'Azerbaijan Persiano dove presto si sposò. Questa scelta gli permise anche di mantenere una promessa fatta in precedenza alla madre, impossibilitata a leggere le sue opere in quanto scritte in lingua persiana, componendo la sua prima poesia in lingua azera, e anche la sua più famosa: "Heydar Baba Salam". 

Sicuramente l'amicizia con  Nima Yushij, pioniere della corrente denomınata *she'r-e now* (nuova poesia), ha portato stimolo a provare nuove forme poetiche anche in Shahriyar tanto che per la morte della madre di Yushij compose una eulogia in verso libero; ma questi esperimenti anche se audaci sono poca cosa rispetto al drastico cambiamento portato dalla composizione di Heydar Babaya Salam in lingua azera e in uno stile prettamente turco sia per la forma che per le tematiche. L'opera è composta da due parti scritte a distanza di dieci anni una dall'altra, la prima comprende 76 stanze di cinque versi l'una, la seconda originariamente ne comprendeva trenta alle quali successivamente se ne aggiunsero altre fino al numero complessivo di 49 e la metrica è in endecasillabi.

Nonostante i numerosi elementi di novità il poema ebbe un successo inaspettato, anche dall'autore stesso, sicuramente dovuto anche al particolare contesto storico e politico. Una misura del successo può essere trovata nel numero di *nazire* [^2] scritti in seguito alla pubblicazione di Heydar Babaya Salam, infatti se ne possono contare almeno 20 solo in Iran e altrettanti dai paesi circostanti, dimostrando quindi la portata anche della diffusione del poema [@notghi_hail_1994, pg 243].

#### Il successo di Heydar Babaya Salam

In quali ragioni possiamo ricercare il motivo di questo inaspettato successo? Probabilmente la tempistica e la rilevanza dell'autore furono gli elementi principali: in periodi di crisi politica i regimi del Medio Oriente erano soliti rivolgersi alla repressione delle minoranze per sedare le proteste e i movimenti per le riforme. Nel caso specifico dell'Iran azero questo si risolveva in una produzione clandestina di pubblicazioni in persiano riguardanti il folklore e la cultura azera, o in qualche poemetto scritto in turco, per promuovere ideali etno-nazionalisti nella popolazione in segno di reazione alle suddette repressioni e proibizioni. Il desiderio di poter parlare la propria madrelingua portava un discreto successo a qualsiasi opera che anche solo trattasse l'argomento, a prescindere dalla qualità. Il fatto che uno dei personaggi di spicco del panorama letterario persiano decidesse di scrivere un poema in turco produsse indubbiamente una grandissima pubblicità e curiosità per l'opera, inoltre, l'indubbia qualità della stessa fece a modo che in brevissimo tempo la diffusione divenne capillare. Non solo la lingua ma anche il linguaggio di ispirazione popolare: il poema come detto sopra fu scritto pensando alla promessa fatta alla madre di scrivere un'opera che anche lei fosse in grado di leggere, i continui rimandi a immagini e a concetti ben radicati nella cultura azera, come l'amore per la natura e la nostalgia per un mondo bucolico perduto (come la patria dopo anni di oppressione) colpirono direttamente l'immaginario dei lettori.   

Una importante differenza con gli autori esaminati in precedenza è la caratteristica apolitica del poemetto, nonostante come abbiamo visto si possa considerare un frutto del contesto storico e sociale, non vi sono presenti espliciti riferimenti o accuse contro le classi dominanti, contro il clero o riferimenti a problemi sociali. L'opera si articola in uno stile prettamente descrittivo di vita di villaggio, idealizzata nei ricordi dell'autore in un mondo perfettamente a contatto con la natura, come si può notare già dall'incipit dello stesso:

1.Hayda Baba when it thunders,

floods rush down

girls stand back and watch,

I hail your glory and your people,

May you remember our names too.

[..]

3.When Nowruz gales uproot garden shelters!

And Nowruz flowers and snow drop blossoms!

When the clouds wring out their clothes!

Greetings to those who remember us,

Let our sights turn into mountains.

Il contesto quasi idilliaco dell'opera viene poi portato a compimento nelle strofe successive, quando l'autore con spirito colmo di nostalgia chiama per nome gli abitanti del villaggio e rivolge la sua attenzione a scene di vita quotidiana:

22.Hajik hala [^10] used to wash clothes in the river, 

Mamad Sadig used to repair his roof, 

We never realized there were mountains, stones or walls,

We used to jump around everywhere!

How we used to live without care!

[..]

25.Haydar Baba, the eyes of Nana[^11] Giz,

Rakhshanda's very sweet words, 

I wrote in Turkish so they can read, 

They ought to know that man passes, only name remains,

Only a taste remains from good and bad.


Questi ricordi vengono elencati nel corso di tutto il poema, insieme a descrizioni di stampo naturalistico e invocazioni al monte *Heydar Baba* di non dimenticare i nomi dei "suoi figli", il poema si evolve successivamente abbracciando un senso di sconforto soprattutto nel constatare come questo mondo bucolico non sia raggiungibile nel presente ed anzi sia stato cancellato dal corso degli eventi storici che hanno portato alla divisione della polazione azera lungo il corso del fiume Araz; anche in questo caso tuttavia non si può fare a meno di notare come l'autore non formuli accuse specifiche nei confronti di qualcuno ma si limiti a constatare lo stato dei fatti, quasi preso da una forma di fatalismo:

69.Haydar Baba, the skies are cloudy and misty

Our days are worse than before,

Take care lest we be separated one from another!

Goodness is taken away from us!

We are left in a desolate position!

70.Ask this cursed universe

What does it want from this chaos it had created?

Tell the universe to let the stars free

Let the earth turn upside down

And this satanic system be removed

Sicuramente quindi parte del successo del poemetto fu dovuto a questo dialogo quasi diretto con le memorie e l'immaginario dei lettori che faceva leva soprattutto sull'utilizzo di termini legati anche alla sfera famigliare per descrivere la vita di villaggio. I toni non accusatori a livello politico permisero altresì una diffusione trasversale in tutti gli strati della popolazione non rivolgendo attacchi a nessuno in particolare, tanto che anche in ambito persiano si sviluppò un notevole interesse nel tradurre quest'opera per poter comprendere come fosse possibile raggiungere vette di elevata poesia in una lingua considerata inadatta allo scopo.

####La "politicizzazione" di Shahriyar

Si opera qui una piccola digressione dall'ambito storico preso in esame, poichè si ritiene utile aggiungere questo corto paragrafo per mostrare come, in seguito al colpo di stato del 1953 e l'instaurazione dell'autocrazia pahlavide, vista la ripresa  della repressione nei confronti delle minoranze, anche Shahriyar inasprì le sue posizioni ponendosi in netto contrasto con le politiche dello *Shah*. In particolare nel poemetto "Qardashim Suleyman Rustama" [^14] il poeta risponde ad una lettera aperta inviatagli appunto da Suleyman Rostam descrivendo lo stato di repressione degli anni precedenti la rivoluzione islamica:

They gulp down our oil,
	
And make people vomit blood.

They bribe a handful few

While the rest are left starving

The youth are angry and rabid

[..]

The greats at the tops are guilty;

What guilt do the little people bear?

If the army supported the people,

The nation would succeed.

Otherwise, rat poison is the only cure.

[..]

Those who help each other reach the moon.

We have no support.

Our case is left to God.

Our Shah proved to be the agent of Satan,

But we have our God. 

Nel secondo poemetto vediamo come Shahriyar si adoperi a riconsiderare la sua opera alla luce di un risveglio dell'identità turca in Iran in contrasto alla repressione violenta operata dai vari despoti susseguitisi al trono, e a come speri che la sua eredità non vada perduta anzi cresca oltre la sua morte auspicando una rinascita e una presa di coscienza collettiva da parte delle popolazioni sottomesse:

A shameless Tyrant had robbed Turkish of its lifeblood.
Into it I breathed new life, revived it as our due.

[..]

See how in my hands "Haydar Baba" became another mount Qaf,
How i transformed a low hill into the 'Anqa's abode!

[..]

My pen has evoked applause not just in Iran,
But has created an uproar in Turkey and the Caucasus too.

In queste due opere vediamo come il poeta non solo si scagli direttamente contro l'oppressione dello *Shah* ma inquadri la sua opera dentro quella corrente di scrittori irredentisti che a partire dal Periodo costituzionale si batterono con i loro versi per il riconoscimento della lingua azerì e per elevarne lo status a lingua letteraria alla pari di quella persiana. Quello che nell' "Heydar Babaya Selam" viene espresso sotto forma di nostalgia e tristezza per la perduta madre patria, qui si trasforma in rabbia verso l'oppressione da parte del governo centrale. Sicuramente i vari esperimenti falliti di autonomia regionale e di indipendenza vera e propria e le repressioni durissime che seguirono portarono Shahriyar ad una esasperazione nei confronti della vita politica e ad una disillusione riguardo la possibilità di vedere riconosciuti i diritti cui la popolazione azera aspirava almeno dall'inizio del XX° secolo.

##Considerazioni finali

Come abbiamo potuto constatare in questo breve excursus sulla produzione letteraria in lingua azerì in Persia, l'inizio del 1900 portò numerose novità nel panorama artistico persiano introducendo sia nuove tematiche di critica sociale che nuove strutture e forme poetiche. In particolare il ruolo degli intellettuali azeri fu di prima importanza sia in campo politico che nell'introduzione del giornalismo e nello sviluppo della poesia satirica a sfondo sociale [@taqizadeh_background_1960]. 

In parallelo con queste innovazioni si diffusero nell'area dell'Azerbaijan meridionale idee di autodeterminazione che attecchirono sul terreno fertile fornito da una popolazione oppressa e alla mercè dei potenti signori locali e del clero. Queste due tendenze si autoalimentarono a vicenda producendo da un lato fenomeni di rivolta politica come la resistenza della città di Tabriz durante il Periodo costituzionale e, dall'altro, pubblicazioni di grande caratura letteraria in aperta opposizione con le strutture del governo centrale, come Molla Naser ed-Din. Questo fenomeno fu poi ampiamente sfruttato durante la fine della seconda guerra mondiale dall'Unione Sovietica allo scopo di espandere la sua influenza a sud del Caucaso. In questo periodo si realizzò per la prima volta una vera e propria indipendenza dell'Azerbaijan meridionale dall'Iran, anche se di brevissima durata, che permise di introdurre la lingua azera negli uffici e nelle scuole. 

Le esperienze autonomiste, i contatti con gli espatriati in Turchia, nel Caucaso e in Europa, il supporto sovietico, sono tutti elementi negli autori di origine azera si fusero e fecero aumentare il desiderio di scrivere nella propria lingua e per il proprio popolo; in una spirale ascendente che pose le basi per la realizzazione di un vero e proprio corpus letterario in lingua azerì in Persia, nonostante le oppressioni e le censure ad opera dello *Shah*. Con questo non si vuole sminuire il ruolo e la rilevanza dei poeti persiani dello stesso periodo, ma non si può fare a meno di notare come la particolarità geografica, sociale e storica dell'enclave azera in Persia le abbia "permesso" di svolgere un ruolo di rilevante importanza nella modernizzazione delle lettere in Iran, e di come questo ruolo si sia poi riflesso anche in notevoli cambiamenti nella percezione stessa della lingua e della etnia azerì portando al pieno sviluppo di una coscienza etnica ben definita.


## Bibliografia



[^1]: Forma di componimento poetico composto da cinque o più distici, uno dei compositori più famosi fu Hafez (XIV° secolo AD) fonte di notevole ispirazione e ammirazione per Shahriyar.

[^2]: In seguito alla pubblicazione di un'opera di successo era costume per gli altri esponenti della scena letteraria pubblicare una risposta, imitando stile e tematiche come in senso di sfida. Il numero di queste risposte è quindi indicativo sia del successo che del percepito valore qualitativo di un'opera.

[^3]: Tradotto e parafrasato dall'autore

[^4]: da @ibrahimov_Azerbaijanian_1969 pg 225

[^5]: ibidem, pg 230

[^6]: @berengian_azeri_1988, pg 92, tradotto dall'autore

[^7]: ibidem

[^8]: da @ibrahimov_azerbaijanian_1969 pg 253, N.B. nel libro in questione il nome dell'autore viene traslitterato "Movjuz". 

[^9]: da @ibrahimov_azerbaijanian_1969 pg 245, "Unlucky Ghuneian".

[^10]: *Hala*: sorella del padre, contrapposta a *teyze*, sorella della madre

[^11]: *Nana*, *Nine*: nonna, colloquiale la prima in azerì, la seconda in turco

[^12]: In particolare si fa riferimento al periodo di riforme sociali e politiche inaugurato con l'editto di *Gülhane* nel 1839 e al successivo periodo denominato *Tanzimat* (termine turco traducibile per l'appunto come "riforme") 

[^13]: Agitatore popolare considerato particolarmente radicale ed influente

[^14]: "A mio fratello Suleyman Rustam": cfr Kardeş (turco) e Qardeş (azerì) = fratello 
